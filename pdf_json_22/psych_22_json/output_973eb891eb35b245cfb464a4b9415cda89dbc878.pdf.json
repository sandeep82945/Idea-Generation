{
    "authors": [],
    "id": "SP:8f8af3e093664578f98184d02ef84a3711bb685b",
    "references": [],
    "sections": [
        {
            "text": "\u201cI have cherIshed a holy wIsh and longIng.\u201d\nWomanliness, motherhood and sexuality in the experience of involuntary childless women in Sweden, 1936-1943 SOFIA KLING\nKeywords History, infertility, involuntary childlessness, gender, sexuality, Sweden\nSummary This article explores how involuntary childlessness was experienced and interpreted by Swedish women (and, to some extent, men) during the 1940s. A collection of letters written to the Swedish Association of Sexuality Education (RFSU) has been analysed and related to medical articles from the same period. The article shows how women often interpreted their infertility as a consequence of them not enjoying sex as they felt they should, thus blaming themselves for their condition. In general, it was much more common that women took on responsibility for the childlessness of the couple; women ransacked their actions and bodily functions in a way that men did not. Interestingly, these interpretations were supported by the medical experts at the RFSU. Although RFSU, in their response to the worried women, said that there was not necessarily a correlation between their sexuality and their capability to conceive, they also claimed that there still could be a connection. The women were thus recommended to seek medical consultation for their lack of sexual desire. Furthermore, though it was stated again and again by the RFSU that men as well as women could be infertile, full responsibility for continued medical investigation was laid upon women. Women were encouraged to bring semen to their doctors, while men were released from taking any kind of action. The article concludes that involuntary childless women were defined, by others as well as by themselves, as both physically dysfunctional and lacking in womanliness. Since being a woman was closely related to being a mother, this identity became difficult for these women to impersonalise. Not only were they non-mothers; they were also, to some extent, non-women with failing, unwomanly bodies.\nTidskrift f\u00f6r genusvetenskap nr 3 2010 31\nUngef\u00e4r 10-15 procent av alla par som f\u00f6rs\u00f6ker f\u00e5 barn visar sig s\u00e5 sm\u00e5ningom vara ofruktsamma. Denna andel kan antas ha varit ganska konstant under 1900-talet, \u00e4ven om vissa livsstilsfaktorer (i synnerhet k\u00f6nssjukdomar) i n\u00e5gon utstr\u00e4ckning b\u00f6r ha p\u00e5verkat frekvensen.1 Trots detta \u00e4r det l\u00e4tt att skapa sig en bild av ofrivillig barnl\u00f6shet som ett nytt fenomen, som n\u00e5got som uppstod ungef\u00e4r samtidigt som effektiva metoder f\u00f6r att behandla infertilitet ocks\u00e5 uppstod.\nUnder de senaste decennierna har ofrivillig barnl\u00f6shet blivit ett problem med flera m\u00f6jliga l\u00f6sningar f\u00f6r de enskilda paren, vilket har lett till ett st\u00f6rre massmedialt, popul\u00e4rvetenskapligt och vetenskapligt fokus p\u00e5 fr\u00e5gan.2 Inte minst m\u00e4rks detta n\u00e4r man s\u00f6ker information om ofrivillig barnl\u00f6shet i bibliotekens databaser: m\u00e4ngden utgiven litteratur inom \u00e4mnet \u00e4r mycket omfattande och inkluderar allt fr\u00e5n sj\u00e4lvhj\u00e4lpsb\u00f6cker till medicinska studier.3 Att hitta information om hur ofrivillig barnl\u00f6shet tolkades, erfors och behandlades f\u00f6re utvecklandet av effektiva behandlingsmetoder \u00e4r d\u00e4remot f\u00f6renat med stora\nKopplingen mellan kvinnlighet och moderskap var minst lika stark\np\u00e5 1930-40-talen som idag. Utifr\u00e5n brevv\u00e4xlingar mellan barnl\u00f6sa\nkvinnor och m\u00e4n och RFSU:s experter fr\u00e5n denna tid, visar Sofia\nKling hur barnl\u00f6shet och identitetsfr\u00e5gor h\u00e4ngde samman. Av bre-\nven framg\u00e5r bland annat att kvinnor hade stor beredskap att axla\nansvaret f\u00f6r en infertilitet som lika g\u00e4rna kunde ligga hos mannen.\n\u201dJag har n\u00e4rt en helIg \u00f6nskan och l\u00e4ngtan\u201d"
        },
        {
            "heading": "Kvinnlighet, moderskap och sexualitet hos",
            "text": "ofrivilligt barnl\u00f6sa kvinnor i Sverige 1936\u20131943 Sofia Kling\n32 Tidskrift f\u00f6r genusvetenskap nr 3 2010\nsv\u00e5righeter \u2013 det \u00e4r som om ofrivillig barnl\u00f6shet blev synligt f\u00f6rst i och med att medicinvetenskapen b\u00f6rjade kunna erbjuda verklig hj\u00e4lp till barnl\u00f6sa par.4\nF\u00f6religgande artikel handlar om hur ofrivillig barnl\u00f6shet tolkades och erfors av framf\u00f6r allt kvinnor under perioden 1936-1943. Att fokus ligger p\u00e5 kvinnor betyder inte att m\u00e4ns erfarenheter av ofrivillig barnl\u00f6shet \u00e4r vare sig oviktiga eller mindre k\u00e4nnbara f\u00f6r den enskilda individen. Emellertid har ofrivillig barnl\u00f6shet varit en mer komplicerad erfarenhet f\u00f6r kvinnor generellt, framf\u00f6r allt eftersom moderskap varit (och fortfarande \u00e4r) s\u00e5 n\u00e4ra sammankopplat med den kvinnliga genusidentiteten. Oavsett reproduktiv status definieras en kvinna vanligen i relation till sin reproduktiva (o)f\u00f6rm\u00e5ga \u2013 och hon konstruerar dessutom sj\u00e4lv sin identitet kring denna. Moderskap b\u00f6r d\u00e4rf\u00f6r tolkas som en viktig del i kvinnors genusidentitet och \u00e4r d\u00e4rmed alltid relevant f\u00f6r hur en kvinna b\u00e5de uppfattar sig sj\u00e4lv och uppfattas av andra. Den amerikanska feministen och f\u00f6rfattaren Adrienne Rich beskrev detta s\u00e5 h\u00e4r:\nThrough motherhood every woman has been defined from outside herself: mother, matriarch, matron, spinster, barren, old maid \u2013 listen to the history of emotional timbre that hangs about each of these words. Even by default motherhood has been an enforced identity for women, while the phrases \u2018childless man\u2019 and \u2018nonfather\u2019 sound absurd and irrelevant to us.5\nF\u00f6rutom att Rich beskriver moderskapets absoluta f\u00e4ste i konstruktioner av kvinnlighet, noterar hon att faderskap och pappablivande inte alls har samma betydelse f\u00f6r hur manlighet konstrueras. Att leva som ofrivilligt barnl\u00f6s man \u00e4r givetvis en sorg, men det omfattar inte identitetsf\u00f6rlust p\u00e5 det s\u00e4tt som det g\u00f6r f\u00f6r kvinnor, och inte heller \u00e4r manlig barnl\u00f6shet laddat med samma historiska, kulturella och sociala bagage som kvinnlig barnl\u00f6shet \u00e4r.6 Att vara barnl\u00f6s kvinna uppfattas av m\u00e5nga som i n\u00e5gon utstr\u00e4ckning avvikande; att vara ofrivilligt barnl\u00f6s kvinna tolkas dessutom i termer av personlig tragedi och livsl\u00e5ng sorg. \u00c4nd\u00e5 lever vi idag i ett samh\u00e4lle d\u00e4r infertila par kan erbjudas ett flertal m\u00f6jliga l\u00f6sningar: det finns v\u00e4l upparbetade v\u00e4gar att g\u00e5, fertilitetskliniker, effektiva behandlingar, etablerade adoptionsorganisationer och dessutom alternativ till moderskap som \u00e5tminstone vid en ytlig betraktelse borde kunna fylla kvinnors behov av ett positivt identitetsskapande. Under tidigare decennier, d\u00e5 medicinvetenskapen famlade i mer eller mindre kompakt m\u00f6rker och m\u00f6jligheterna f\u00f6r kvinnor att forma sin identitet kring n\u00e5got annat \u00e4n just moderskapet var mer begr\u00e4nsade, kan det antas att den f\u00f6rlust som det innebar att inte kunna f\u00e5 barn blev \u00e4n mer k\u00e4nnbar.\nI f\u00f6religgande artikel ligger fokus p\u00e5 1930-talets slut och 1940-talets b\u00f6rjan, en\nTidskrift f\u00f6r genusvetenskap nr 3 2010 33\ntidsperiod d\u00e5 babyboom ov\u00e4ntat f\u00f6ljde p\u00e5 befolkningskris, gifta kvinnor helst skulle vara hemmafruar, och deras m\u00f6jligheter att arbeta utanf\u00f6r hemmet fortfarande var begr\u00e4nsade.7 I ett s\u00e5dant samh\u00e4lle, d\u00e4r mammablivandet utg\u00f6r utg\u00e5ngspunkt f\u00f6r kvinnligt identitetsskapande, blir det relevant att fr\u00e5ga sig hur kvinnor som ofrivilligt f\u00f6rblir barnl\u00f6sa uppfattar och definierar sig sj\u00e4lva, liksom hur de uppfattas och definieras av det omkringvarande samh\u00e4llet.\nSyftet med artikeln \u00e4r att analysera hur ofrivilligt barnl\u00f6sa kvinnor (och i viss utstr\u00e4ckning m\u00e4n) erfor och tolkade sin situation. F\u00f6ljande fr\u00e5gor \u00e4r v\u00e4gledande: Hur tolkade ofrivilligt barnl\u00f6sa kvinnor sin situation? Hur tolkade de sina kroppar? Kan skillnader iakttas mellan hur kvinnor respektive m\u00e4n reagerade i den uppkomna situationen? Hur bem\u00f6ttes och tolkades ofrivilligt barnl\u00f6sa kvinnor av l\u00e4kare och barnmorskor? Vad kan detta sammantaget s\u00e4ga oss om hur kvinnlighet och moderskap konstruerades under perioden?\nSom redan har antytts \u00e4r \u00e4mnet f\u00f6r denna artikel i det n\u00e4rmaste helt outforskat. Ett par utm\u00e4rkta nordamerikanska studier kan emellertid framh\u00e5llas: de b\u00e5da historikerna Margaret Marshs och Wanda Ronners bok beskriver hur amerikanska familjer och l\u00e4kare har hanterat och tolkat infertilitet fr\u00e5n kolonial tid till idag, medan socialhistorikern Elaine Tyler May har analyserat hur popul\u00e4ra uppfattningar om barnl\u00f6shet och reproduktion har sammanh\u00e4ngt med skiftande politiska agendor i boken Barren in the Promised Land. P\u00e5 svenskt material har, s\u00e5vitt jag vet, ingen tidigare historisk forskning gjorts.\nArtikeln baseras p\u00e5 tv\u00e5 separata k\u00e4llmaterial: sammanlagt 116 brev som ofrivilligt barnl\u00f6sa m\u00e4n och kvinnor skickade till Riksf\u00f6rbundet f\u00f6r sexuell upplysnings (RFSU) r\u00e5dfr\u00e5gningsbyr\u00e5 under \u00e5ren 1936-\n1943, samt artiklar och b\u00f6cker f\u00f6rfattade av l\u00e4kare under den ungef\u00e4rliga perioden 1910-1950.8 Det f\u00f6rsta av dessa k\u00e4llmaterial anv\u00e4nds f\u00f6r att framf\u00f6r allt f\u00e5nga in hur ofrivilligt barnl\u00f6sa erfor och tolkade sin situation, men ocks\u00e5 f\u00f6r att studera hur denna grupp bem\u00f6ttes av de medicinska experter som arbetade p\u00e5 RFSU och som besvarade de barnl\u00f6sas brev. I sammanlagt 90 fall av 116 har jag tillg\u00e5ng till det svar som skickades fr\u00e5n RFSU till de hj\u00e4lps\u00f6kande m\u00e4nnen och kvinnorna. Vare sig de som skrev breven eller de som besvarade dem b\u00f6r ses som representanter f\u00f6r en ospecificerad allm\u00e4nhet. Breven besvarades av medicinska experter, men RFSU var samtidigt en politisk frivilligorganisation och som s\u00e5dan intog de ofta en radikalare h\u00e5llning \u00e4n vad l\u00e4kark\u00e5ren i allm\u00e4nhet gjorde.\nDe personer som skrev till RFSU var, \u00e5 sin sida, till \u00f6verv\u00e4gande del representanter f\u00f6r den politiskt medvetna arbetarklassen. Det var bland dessa som RFSU:s medlemmar \u00e5terfanns och det g\u00e4ller ocks\u00e5 de som\natt leva som ofrivilligt barnl\u00f6s\nman \u00e4r givetvis en sorg, men det\nomfattar inte identitetsf\u00f6rlust\np\u00e5 det s\u00e4tt som det g\u00f6r f\u00f6r\nkvinnor.\n34 Tidskrift f\u00f6r genusvetenskap nr 3 2010\nv\u00e4nde sig till RFSU:s r\u00e5dgivningsbyr\u00e5 f\u00f6r att f\u00e5 hj\u00e4lp.9\nEn f\u00f6rdel med just detta brevmaterial \u00e4r att korrespondenterna har kommit olika l\u00e5ngt i att f\u00e5 sin barnl\u00f6shet utredd. I de flesta fall verkar RFSU ha varit den f\u00f6rsta expertinstans som man v\u00e4nde sig till. F\u00f6r att komma \u00e5t individens egna tolkningar av sin situation \u00e4r dessa brev ov\u00e4rderliga. En mindre andel av korrespondenterna har tidigare varit i kontakt med l\u00e4kare och v\u00e4nder sig till RFSU som ett led i en redan p\u00e5b\u00f6rjad process. Dessa brev belyser de v\u00e4gar som ofrivilligt barnl\u00f6sa uppmanades att g\u00e5 innan deras reproduktiva status kunde fastst\u00e4llas. F\u00f6r detta syfte \u00e4r ocks\u00e5 de brev som RFSU:s experter skrev som svar till\nde ofrivilligt barnl\u00f6sa korrespondenterna v\u00e4rdefulla, liksom studiens andra k\u00e4llmaterial: medicinvetenskapliga artiklar och andra skrifter som behandlar de infertilas problematik. Dessa texter h\u00e4rstammar fr\u00e5n tiden f\u00f6re, under och efter brevmaterialets tillkomst och har lokaliserats genom s\u00f6kningar i olika databaser. Jag har s\u00e5ledes inte gjort n\u00e5gon systematisk genomg\u00e5ng av enskilda tidskrifter, utan f\u00f6rlitat mig p\u00e5 att jag via databaserna har n\u00e5tt ett representativt urval av vad som publicerades inom omr\u00e5det under perioden. Texterna \u00e4r i samtliga\nfall f\u00f6rfattade av l\u00e4kare (framf\u00f6rallt gynekologer) och publicerade i tidskrifter som Svenska L\u00e4kartidningen, Hygiea och Jordemodern. D\u00e4rav framg\u00e5r att texterna \u00e4r skrivna f\u00f6r andra l\u00e4kare och barnmorskor, och allts\u00e5 inte f\u00f6r de barnl\u00f6sa sj\u00e4lva.\nI b\u00e5da dessa k\u00e4llmaterial f\u00f6rekommer spr\u00e5kliga egenheter vad g\u00e4ller stavning och ordf\u00f6ljd. Jag har valt att genomg\u00e5ende inte g\u00e5 in och kommentera detta i de originaltexter som citeras.\nKvinnors sexualitet Historikern Thomas Laqueur har i sin bok Om k\u00f6nens uppkomst utf\u00f6rligt beskrivit hur kulturella f\u00f6rest\u00e4llningar om kroppen \u00f6verg\u00e5tt fr\u00e5n att definiera k\u00f6nen som v\u00e4sentligen ett och samma \u2013 kvinnan uppfattades som en mindre full\u00e4ndad version av mannen \u2013 till att definiera dem som radikalt \u00e5tskilda och olika. Starkt integrerade i denna process hittar Laqueur f\u00f6rest\u00e4llningar om konceptionens f\u00f6ruts\u00e4ttningar. S\u00e5 l\u00e4nge k\u00f6nen uppfattades som ett och samma uppfattade man ocks\u00e5 k\u00f6nsorganen som v\u00e4sentligen ett och samma \u2013 slidan s\u00e5gs som en ut-och-in-v\u00e4nd penis \u2013 och d\u00e4rmed f\u00f6rutsattes inga st\u00f6rre skillnader i de sexuella f\u00f6rnimmelserna. M\u00e4n och kvinnor nj\u00f6t p\u00e5 samma s\u00e4tt och just denna gemensamma njutning uppfattades som n\u00e4ra f\u00f6rbunden med en framg\u00e5ngsrik konception.10 Under 1700-talet f\u00f6r\u00e4ndrades dessa f\u00f6rest\u00e4llningar och k\u00f6nen b\u00f6rjade uppfattas som, f\u00f6r det f\u00f6rsta, tv\u00e5 till antalet och, f\u00f6r det andra, p\u00e5 alla plan v\u00e4sensskilda. Ett tydligt uttryck f\u00f6r denna s\u00e4rskiljande process var det s\u00e4tt p\u00e5 vilket kvinnors sexualitet kom att omdefinieras: vid 1800-talets slut tolkades ofrivilligt barnl\u00f6sa kvinnor fortfor att tolka sin barnl\u00f6shet som en konsekvens av att de inte var tillr\u00e4ckligt intresserade av sex.\nTidskrift f\u00f6r genusvetenskap nr 3 2010 35\nkvinnan som kysk och lidelsefri, i uppenbar kontrast till den lidelsefulle mannen.11 Den kvinnliga njutningen f\u00f6rlorade h\u00e4rmed den betydelse f\u00f6r en lyckosam befruktning som den tidigare hade tillskrivits.12 Kvinnors sexuella upplevelser \u00f6vergick s\u00e5ledes fr\u00e5n att ses som avg\u00f6rande f\u00f6r \u2013 faktiskt \u2013 sl\u00e4ktenas fortlevnad, till att uppfattas som b\u00e5de oviktiga och opassande.\nI linje med denna nya uppfattning menade gynekologen C.D. Josephson, i en artikel fr\u00e5n 1912, att den f\u00f6rest\u00e4llning som gjorde g\u00e4llande att befruktning f\u00f6rutsatte kvinnlig orgasm var \u201df\u00f6r\u00e5ldrad\u201d och \u201dupptagen som riktig endast hos \u00e4ldre f\u00f6rfattare\u201d. I sin bevisf\u00f6ring angav han \u201ddet bekanta f\u00f6rh\u00e5llandet, att kvinnor med s.k. natura frigida, som aldrig k\u00e4nt minsta tillfredsst\u00e4llelse af samlaget, den ena g\u00e5ngen efter den andra blifvit gravida\u201d och dessutom \u201dde fall af v\u00e5ldt\u00e4kt med efterf\u00f6ljande graviditet, d\u00e4r t.o.m. full medvetsl\u00f6shet hos offret uteslutit all orgasmus\u201d.13 Josephson formulerade sig med auktoriteten hos n\u00e5gon som anser sig tala om sj\u00e4lvklarheter. \u00c4nd\u00e5 framg\u00e5r det av korrespondensen att ofrivilligt barnl\u00f6sa kvinnor fortfor att tolka sin barnl\u00f6shet som en konsekvens av att de inte var tillr\u00e4ckligt intresserade av sex, fortfarande tre decennier efter Josephsons tillsynes sj\u00e4lvklara uttalande. Faktum \u00e4r att detta \u00e4r den oftast \u00e5terkommande f\u00f6rklaringen (25 procent) till barnl\u00f6shet i brev adresserade till RFSU under den studerade perioden. Nedan f\u00f6ljer n\u00e5gra exempel p\u00e5 hur kvinnor formulerade sig kring detta:\nUndrar om det har n\u00e5gon inverkan, att jag aldrig har n\u00e5gon lust eller l\u00e4ngtan efter samlag, jag tycker synd om min make, han vet att jag tvingar mig till det, varje g\u00e5ng. Finns det medicin f\u00f6r s\u00e5dant.14\nkan det bero p\u00e5 att jag \u00e4r sl\u00f6 n\u00e4r det g\u00e4ller min make, jag \u00e4r inte alls pigg p\u00e5 det ibland, men kanske det finns n\u00e5gra tabletter som kunde hj\u00e4lpa till.15\nHar aldrig haft n\u00e5gon f\u00e4stman f\u00f6rr\u00e4n jag blev bekant med min man f\u00f6r 5 \u00e5r sedan. Har jag v\u00e4ntat p\u00e5 \u201dden r\u00e4tte\u201d f\u00f6r l\u00e4nge? \u00c4r jag f\u00f6r gammal eller var han inte den r\u00e4tte. Jag tycker s\u00e5 mycke om min man och han \u00e4r s\u00e5 rar och sn\u00e4ll, men jag kan inte tvinga fram n\u00e5gra k\u00e4nslor som inte finns. Det fattas n\u00e5gonting f\u00f6r mig, jag kan inte k\u00e4nna som min man, det \u00e4r v\u00e4l d\u00e4rf\u00f6r jag inte kan f\u00e5 barn.16\nD\u00e5 vi varit gifta i 3 \u00e5r och ej n\u00e5gra barn vore jag mycket tacksam f\u00f6r n\u00e5got gott r\u00e5d, d\u00e5 jag antar att felet \u00e4r hos mig, d\u00e5 jag nog har n\u00e5gon f\u00f6rslappning eller rubbning i vissa k\u00f6rtlar? Jag har aldrig n\u00e5gra k\u00e4nslor vid samlag eller n\u00e5gon \u00e5tr\u00e5 d\u00e4refter.17\n36 Tidskrift f\u00f6r genusvetenskap nr 3 2010\nDessa brev \u00e4r intressanta p\u00e5 flera s\u00e4tt. F\u00f6r det f\u00f6rsta visar de p\u00e5 styrkan hos gamla f\u00f6rest\u00e4llningar att leva kvar hos m\u00e4nniskor, i \u00e5tminstone de fall d\u00e4r de har en funktion att fylla. F\u00f6r m\u00e5nga kvinnor under 1930- och 40-talen b\u00f6r det ha varit mer eller mindre sj\u00e4lvklart att den egna sexuella tillfredsst\u00e4llelsen hade f\u00f6ga med befruktningen att g\u00f6ra, men i gruppen ofrivilligt barnl\u00f6sa kvinnor f\u00f6ll det sig logiskt att f\u00f6rklara en utebliven befruktning med uteblivna \u201dk\u00e4nslor vid samlaget\u201d. F\u00f6r det andra indikerar dessa brev hur kvinnlighet och moderskap kunde sammanl\u00e4nkas med en utlevd och tillfredsst\u00e4llande sexualitet. F\u00f6rm\u00e5gan till sexuell utlevelse och tillfredsst\u00e4llelse framst\u00e4lls av korrespondenterna som konstituerande f\u00f6r mammablivandet och d\u00e4rmed ocks\u00e5 f\u00f6r den fullgoda kvinnligheten, och detta i en tid d\u00e5 i synnerhet kvinnors sexualitet fortfor att vara starkt tabubelagd.18 Detta \u00e4r en paradox som jag kommer att \u00e5terkomma till l\u00e4ngre fram.\nDet var emellertid inte bara ofrivilligt barnl\u00f6sa kvinnor som under 1930- och 40-talen tolkade \u201dk\u00f6nskyla\u201d som en m\u00f6jlig orsak till infertilitet utan detta g\u00e4llde \u2013 anm\u00e4rkningsv\u00e4rt nog \u2013 ocks\u00e5 den medicinska expertisen. Den sj\u00e4lvklarhet med vilken gynekolog C.D. Josephson uttalade sig \u00e5r 1912 var uppenbarligen stadd i gungning redan tre decennier senare, vilket framg\u00e5r av de brev som RFSU:s medarbetare skickade till de ofrivilligt barnl\u00f6sa kvinnorna. Snarare \u00e4n att ge korrespondenterna klara besked i fr\u00e5gan vacklade man mellan vissheten att kvinnor kunde bli befruktade under b\u00e5de v\u00e5ldt\u00e4kter och i medvetsl\u00f6st tillst\u00e5nd, och viljan att tolka den \u00f6msesidiga tillfredsst\u00e4llelsen som en av reproduktionens grundvalar. I svarsbrev till de oroliga kvinnorna kunde det s\u00e5ledes l\u00e5ta s\u00e5h\u00e4r:19\nI allm\u00e4nhet \u00e4r inteden [sic] s.k. k\u00f6nskylan ett tecken p\u00e5 of\u00f6rm\u00e5ga att f\u00e5 barn. Dessa tv\u00e5 saker kan emellertid h\u00e4nga samman. Det \u00e4r n\u00f6dv\u00e4ndigt med en n\u00e4rmare unders\u00f6kning f\u00f6r att avg\u00f6ra den saken. \u00c4ven om det inte skulle finnas n\u00e5got sammanhang, s\u00e5 \u00e4r det av allra st\u00f6rsta vikt att f\u00e5 hj\u00e4lp \u00e4ven med k\u00f6nskylan.\nS\u00e5 kallad k\u00f6nskyla hos kvinnan kan m\u00f6jligen medverka till att f\u00f6rsv\u00e5ra befruktning hos kvinnan, men n\u00e5got absolut hinder utg\u00f6r den icke. Tyv\u00e4rr \u00e4ro s\u00e5dana rubbningar hos kvinnan mycket vanliga, man ber\u00e4knar att ungef\u00e4r 60 procent av alla kvinnot lider d\u00e4rav i st\u00f6rre eller mindre grad, d\u00e4remot \u00e4r sterilitetsprocenten ungef\u00e4r 5.\nDet \u00e4r inte n\u00f6dv\u00e4ndigt att det skall finnas n\u00e5got samband mellan k\u00f6nskyla och of\u00f6rm\u00e5gan att f\u00e5 barn. I de flesta fall \u00e4r k\u00f6nskyla inte hinder f\u00f6r befruktning. Men det kan \u00e5 andra sidan ibland f\u00f6rekomma, i synnerhet hos yngre kvinnor, att utvecklingen i sexuellt h\u00e4nseende \u00e4r litet sen, och att detta yttrar sig b\u00e5de som brist p\u00e5 k\u00e4nslor och of\u00f6rm\u00e5ga att f\u00e5 barn. F\u00f6r att kunna avg\u00f6ra detta\nTidskrift f\u00f6r genusvetenskap nr 3 2010 37\nm\u00e5ste man emellertid ha tillf\u00e4lle att g\u00f6ra en mera noggrann unders\u00f6kning \u00e4n som \u00e4r m\u00f6jligt brevledes.\nSedan har vi fr\u00e5gan om k\u00f6nskylan. Som f\u00f6rut n\u00e4mnts kan den t\u00e4nkas h\u00e4nga samman med steriliteten och beror d\u00e5 p\u00e5 brist av vissa \u00e4mnen som avs\u00f6ndras en del k\u00f6rtlar i kroppen. I allm\u00e4nhet \u00e4r detta emellertid icke f\u00f6rh\u00e5llandet.\n\u00c4ven om RFSU i sina svar till kvinnorna betonade att deras sexuella ointresse inte beh\u00f6vde ligga till grund f\u00f6r infertiliteten l\u00e4mnades ett tolkningsm\u00e4ssigt utrymme f\u00f6r att det \u00e4nd\u00e5 skulle kunna vara h\u00e4r, i kvinnornas sexualitet, som problemet l\u00e5g. I den utstr\u00e4ckning som kvinnornas ointresse f\u00f6r sex p\u00e5verkade deras samlagsfrekvens var det naturligtvis rimligt att anta att deras m\u00f6jlighet att bli gravida p\u00e5verkades negativt, men som framg\u00e5r av brevutdragen ovan \u00e4r det inte i termer av frekvens som k\u00f6nskyla definieras; ist\u00e4llet handlar det om rubbningar, brister och omognad. I vilken utstr\u00e4ckning kvinnorna reagerade med l\u00e4ttnad eller med en f\u00f6rdjupad k\u00e4nsla av skuld n\u00e4r de emottog RFSU:s svarsbrev vet vi inte; d\u00e4remot kan det konstateras att RFSU inte erbj\u00f6d n\u00e5got svar p\u00e5 kvinnornas fr\u00e5ga. Misstanken att de sj\u00e4lva orsakade sin ofruktsamhet, genom att inte vara tillr\u00e4ckligt h\u00e4ngivna och passionerade, varken bekr\u00e4ftades eller vederlades. M\u00f6jligen var den ambivalenta h\u00e5llning som RFSU:s medarbetare gav uttryck f\u00f6r en konsekvens av den allm\u00e4nt sexualbejakande karakt\u00e4r som RFSU:s arbete hade.\nSexualreform var sj\u00e4lva syftet med RFSU och i detta ingick, som en sj\u00e4lvklar utg\u00e5ngspunkt, att kvinnor b\u00e5de \u00e4gde en egen sexualdrift och var f\u00f6rm\u00f6gna uppskatta sex p\u00e5 samma s\u00e4tt som m\u00e4n. Man formulerade sig starkt kritiskt till den sortens sexualfientliga uppfostran som man menade att m\u00e5nga flickor utsattes f\u00f6r och som antogs leda till sexuella h\u00e4mningar i vuxen \u00e5lder.20 Som en bieffekt av denna, i grunden positiva, uppfattning att alla m\u00e4nniskor \u00e4ger en sj\u00e4lvst\u00e4ndig sexualitet kom personer som inte uppskattade sex \u2013 framf\u00f6r allt kvinnor \u2013 att beskrivas i f\u00f6rsjukligande ordalag: de ans\u00e5gs lida av \u201drubbningar\u201d och rekommenderades att s\u00f6ka l\u00e4kare.21 I vilken utstr\u00e4ckning f\u00f6rest\u00e4llningar av detta slag var levande \u00e4ven bland \u201cvanliga\u201d m\u00e4n och kvinnor \u00e4r sv\u00e5rt att veta, men att ofrivilligt barnl\u00f6sa kvinnor kunde tolka sin kropp som felande ur inte bara reproduktivt, utan \u00e4ven sexuellt h\u00e4nseende, framg\u00e5r tydligt av korrespondensen.\nRFSU var emellertid inte ensamt om att vilja koppla samman \u00f6msesidig sexuell tillfredsst\u00e4llelse med goda f\u00f6ruts\u00e4ttningar f\u00f6r konception. I en artikel i Jordemodern fr\u00e5n 1943 skriver l\u00e4karen Eric Nordlander att trots att det finns \u201dflerfaldiga exempel p\u00e5 kvinnor, som blivit befruktade i medvetsl\u00f6st tillst\u00e5nd\u201d kan det inte uteslutas att befruktningsm\u00f6jligheterna minskar v\u00e4sentligt n\u00e4r kvinnan uppvisar \u201drubbningar\u201d s\u00e5som frigiditet eller sexuell k\u00e4nslol\u00f6shet.22 Axel Westman, professor i obstetrik och gynekologi, skriver i sin bok Barnl\u00f6s fr\u00e5n 1940 att den roll som kvinnors sexuella tillfredsst\u00e4llelse spelar f\u00f6r befruktningen tidigare har underskattats, men att pendeln\n38 Tidskrift f\u00f6r genusvetenskap nr 3 2010\nnu sv\u00e4ngt \u00f6ver till ett i det n\u00e4rmaste \u00f6verdrivet intresse f\u00f6r den kvinnliga orgasmens betydelse: \u201dMan har velat g\u00f6ra g\u00e4llande, att en ofullst\u00e4ndig eller utebliven s\u00e5dan \u00e4r en av de viktigaste orsakerna till sterilitet.\u201d23 F\u00f6r egen del ans\u00e5g Westman, som vid den h\u00e4r tiden var en av Sveriges ledande experter p\u00e5 kvinnlig infertilitet, att \u201dbortfall av de sexuella f\u00f6rnimmelserna [inte] \u00e4r likgiltigt ur sterilitetssynpunkt\u201d utan att mycket tv\u00e4rtom talade f\u00f6r den i detta sammanhang \u201dstora betydelsen av ett normalt psyko-fysiskt sexualliv\u201d.24\nHur kan d\u00e5 denna vilja att se kvinnors sexuella ointresse som orsak till infertilitet tolkas? H\u00e4nger kvinnors tolkningar samman med expertisens h\u00e5llning eller \u00e4r det tv\u00e5 parallella f\u00f6rest\u00e4llningar som framtr\u00e4der: tv\u00e5 i grunden olika tolkningar som sammanfaller, och som i den dialog som uppkommer mellan expertis och ofrivilligt barnl\u00f6sa kvinnor \u00f6msesidigt f\u00f6rst\u00e4rker varandra? F\u00f6r det f\u00f6rsta kan det vara intressant att konstatera att medan de enskilda kvinnorna uteslutande definierade problemet som deras eget var RFSU:s experter, trots det f\u00f6rsjukligande talet om \u201drubbningar\u201d och \u201dbrist av vissa \u00e4mnen\u201d, mer ben\u00e4gna att se problemet som gemensamt f\u00f6r mannen och kvinnan. I de flesta fall inneh\u00f6ll de brev som avs\u00e4ndes fr\u00e5n RFSU instruktioner om hur makarnas sexliv kunde g\u00f6ras mer tillfredsst\u00e4llande f\u00f6r kvinnor, och i detta sammanhang b\u00e5de betonades vikten av f\u00f6rspel och f\u00f6rklarades klitoris funktion och placering. Med tanke p\u00e5 att mannen vanligen antogs vara den sexuellt aktiva parten, medan kvinnan antogs f\u00f6rh\u00e5lla sig mer passivt, kan dessa upplysningar l\u00e4sas\nsom instruktioner riktade till framf\u00f6r allt mannen, \u00e4ven om det var kvinnan som var brevets mottagare. Av RFSU:s expertis uppfattades s\u00e5ledes problemet, i \u00e5tminstone n\u00e5gon utstr\u00e4ckning, som relationellt snarare \u00e4n individuellt.\nKvinnor, d\u00e4remot, tolkade inte sitt svaga intresse f\u00f6r sex som ett resultat av att mannen hade kunskapsluckor vad g\u00e4llde kvinnors anatomi, utan s\u00e5g problemet som helt och h\u00e5llet sitt eget: \u201dDet fattas n\u00e5gonting f\u00f6r mig\u201d, som en kvinna uttryckte det, och \u201djag [har nog] n\u00e5gon f\u00f6rslappning eller rubbning i vissa k\u00f6rtlar\u201d, som det formulerades av en annan. Det intressanta med denna tolkning \u00e4r att den gick stick i st\u00e4v med tidens genusnormer. Medan man kan tolka RFSU:s ben\u00e4genhet att koppla samman ofrivillig barnl\u00f6shet med sexuellt ointresse som symptomatisk f\u00f6r en organisation vars fr\u00e4msta syfte var att arbeta f\u00f6r sexualreform, blir de enskilda kvinnornas syn p\u00e5 sig sj\u00e4lva som ointresserade av sex, och d\u00e4rf\u00f6r avvikande, snarast asymptomatisk f\u00f6r ett samh\u00e4lle d\u00e4r kvinnor fortfarande f\u00f6rv\u00e4ntades f\u00f6rh\u00e5lla sig passivt och \u00e5terh\u00e5llsamt till sexualiteten.25 Vad s\u00e4ger detta om hur moderskap tolkades och konstruerades? Var utlevd sexualitet konstituerande f\u00f6r moderskap endast n\u00e4r det tolkades av ofrivilligt barnl\u00f6sa kvinnor? Var utlevd sexualitet konstituerande f\u00f6r en idealiserad, och mer generell, kvinnlighet endast n\u00e4r den tolkades av (manliga) l\u00e4kare?\nN\u00e4r \u00e4ktenskapsr\u00e5dgivningslitteratur fr\u00e5n 1920-och 30-tal j\u00e4mf\u00f6rs med s\u00e5dan fr\u00e5n slutet av 1800-talet kan f\u00f6r\u00e4ndringar utl\u00e4sas i hur kvinnlig sexualitet uppfattas; utvecklingen g\u00e5r fr\u00e5n en i huvudsak negativ beskrivning till en i huvudsak positiv.26\nTidskrift f\u00f6r genusvetenskap nr 3 2010 39\nKvinnor f\u00f6rv\u00e4ntades visserligen inte besitta n\u00e5gon sj\u00e4lvst\u00e4ndig sexualitet, som var oberoende av mannens initiativ, men det uppfattades som sj\u00e4lvklart att sex borde handla om \u00f6msesidighet och gemensam tillfredsst\u00e4llelse. En sund kvinna hade s\u00e5-\nledes en positiv och inte alltf\u00f6r h\u00e4mmad inst\u00e4llning till sex. Detta innebar ett brott mot det kyska kvinnoideal som dominerade 1800-talets andra h\u00e4lft, och som p\u00e5 ett tillsynes logiskt s\u00e4tt \u00f6verensst\u00e4mde med den medicinvetenskapliga uppfattning som ovan representerades av C.D. Josephson, n\u00e4mligen att kvinnors sexuella tillfredsst\u00e4llelse hade f\u00f6ga med befruktningen att g\u00f6ra. Att medicinvetenskapen \u00e5tergick till en mer ambivalent h\u00e5llning kring betydelsen av kvinnors sexualitet f\u00f6r en lyckosam befruktning, vid just den tid d\u00e5 ett mer sensuellt och sexualbejakande kvinnoideal v\u00e4xte fram (bland \u00e5tminstone manliga l\u00e4kare), f\u00f6refaller inte vara n\u00e5gon tillf\u00e4llighet. M\u00f6jligen var sj\u00e4lva viljan att tillskriva den \u00f6msesidiga tillfredsst\u00e4llelsen tyngd och betydelse en drivkraft i denna utveckling. M\u00f6jligen utgjorde inflytande fr\u00e5n Sigmund Freuds psykoanalytiska teorier en drivkraft (\u00e4ven om detta inte \u00e4r n\u00e5got som kan utl\u00e4sas i de artiklar som\njag har l\u00e4st).27 Sannolikt delades emellertid inte dessa f\u00f6rest\u00e4llningar av \u201cvanliga\u201d kvinnor och m\u00e4n.\nDe kvinnor som misst\u00e4nkte att deras sexuella ointresse l\u00e5g till grund f\u00f6r deras barnl\u00f6shet beskrev sina kroppar som bristf\u00e4lliga och efterfr\u00e5gade ofta n\u00e5gon slags tabletter som kunde r\u00e5da bot p\u00e5 deras \u201dproblem\u201d. De uttryckte aldrig att deras sexuella ointresse i sig var n\u00e5got problem; de f\u00f6refaller inte ha saknat eller l\u00e4ngtat efter sexuella upplevelser, varken emotionellt eller kroppsligt, och de uttryckte vare sig avundsjuka eller personligt tillkortakommande n\u00e4r de beskrev makens mer passionerade personlighet. Det var s\u00e5ledes inte alls sexualiteten som s\u00e5dan som var problemet (\u00e4ven om RFSU valde att utforma sina svar som om kvinnan hade beskrivit sin sexualitet som ett problem), utan det handlade helt och h\u00e5llet om kroppens dysfunktionalitet och den uteblivna graviditeten. Det \u00e4r karakteristiskt att kvinnorna efterfr\u00e5gade tabletter som l\u00f6sning p\u00e5 deras sexuella \u201dproblem\u201d; de ville ha en snabb och enkel l\u00f6sning f\u00f6r att sedan kunna ta tag i det verkliga problemet \u2013 barnl\u00f6sheten. Sannolikt var de inte s\u00e4rskilt intresserade av den typ av l\u00f6sningar som RFSU erbj\u00f6d: att arbeta med sina h\u00e4mningar, \u00e4gna tid \u00e5t f\u00f6rspel, v\u00e5ga ta av sig nattdr\u00e4kten. Det finns s\u00e5ledes inget som tyder p\u00e5 att dessa kvinnor delade RFSU:s och l\u00e4kares uppfattning om ett mer sensuellt och sexualbejakande kvinnoideal och inte heller s\u00e5g de \u00f6msesidig tillfredsst\u00e4llelse som ett m\u00e5l i sig sj\u00e4lvt v\u00e4rt att str\u00e4va efter. F\u00f6ljande brev visar detta mycket tydligt:"
        },
        {
            "heading": "Sannolikt var de inte s\u00e4rskilt",
            "text": "intresserade av den typ av l\u00f6sningar som RfSU erbj\u00f6d: att arbeta med sina h\u00e4mningar, \u00e4gna tid \u00e5t f\u00f6rspel, v\u00e5ga ta av sig nattdr\u00e4kten.\n40 Tidskrift f\u00f6r genusvetenskap nr 3 2010\n(Vi har ing\u00e5tt k\u00f6nsumg\u00e4nge p\u00e5 ett s\u00e4tt som min man kallar normalh\u00e5llning.) Min man vill att vi skall f\u00f6rs\u00f6ka nogot annat s\u00e4tt, men som jag inte vet om det har nogon betydelse har jag inte velat g\u00e5 med p\u00e5 min mans \u00f6nskan. P\u00e5 grund av att vi inte lyckats har min man oftare velat att vi skall ha k\u00f6nsumg\u00e4nge ibland varje natt ock ofta med flera k\u00f6nsf\u00f6rbindelse efter varandra. D\u00e5 jag till stor del ledsnat p\u00e5 att vi inte n\u00e5r n\u00e5got resultat genom v\u00e5ra f\u00f6rs\u00f6k har jag ofta t\u00e4nkt tillm\u00f6tesg\u00e5 min man f\u00f6r att om m\u00f6jligt n\u00e5 nogot resultat.\nKvinnan i brevet \u00e4r beredd att g\u00e5 med p\u00e5 makens \u00f6nskem\u00e5l under f\u00f6ruts\u00e4ttning att det verkligen hj\u00e4lper henne att bli gravid. Det \u00e4r detta hon skriver till RFSU f\u00f6r att f\u00e5 klarhet i. Att tillm\u00f6tesg\u00e5 maken i syfte att utveckla deras gemensamma sexliv f\u00f6refaller inte alls intressera henne. Vare sig denna kvinna eller \u00f6vriga kvinnliga korrespondenter verkar uppfatta sig sj\u00e4lva som avvikande vad g\u00e4ller den egentliga inst\u00e4llningen till sex. Det \u00e4r kroppen som felar och inte reagerar som den ska. S\u00e5ledes var det inte sexuell vilja och entusiasm som de f\u00f6rest\u00e4llde sig att \u201dnormala\u201d kvinnor \u00e4gde och de sj\u00e4lva saknade, utan n\u00e5got betydligt mer kroppsligt, som k\u00f6rtlar eller hormoner. I kroppen l\u00e5g avvikelsen, inte i tanken eller k\u00e4nslolivet.\nSkuld och ansvar F\u00f6rest\u00e4llningen att kvinnors ointresse f\u00f6r sex ledde till \u00e4ktenskaplig barnl\u00f6shet f\u00f6rlade p\u00e5 ett otvetydigt s\u00e4tt ansvaret f\u00f6r parets gemensamma ofruktsamhet hos kvinnan, n\u00e5got som ofta var fallet \u00e4ven p\u00e5 ett mer generellt plan. En stor majoritet (74 procent) av de brev som inkom till RFSU:s r\u00e5dfr\u00e5gningsbyr\u00e5 var f\u00f6rfattade av kvinnor och i de flesta fall (52 procent) var det sig sj\u00e4lva som de uttryckligen anklagade f\u00f6r att de inte blev gravida. Bara nio procent av kvinnorna menade att det antagligen var mannen som var infertil och i dessa fall handlade det om m\u00f6jliga orsaker till infertilitet som var ganska uppenbara, som att mannen hade pungbr\u00e5ck eller haft p\u00e5ssjuka som satt sig i testiklarna. Vanligen antog s\u00e5ledes kvinnorna att mannen var frisk och att det var de sj\u00e4lva som bar p\u00e5 problem. Detta kunde formuleras s\u00e5h\u00e4r:\nVad kan det vara f\u00f6r fel n\u00e4r jag inte blir med barn. Har gott hos Doktor i vinter \u2026 och ena \u00e4ggstocken var lite inflammerad besv\u00e4ras av flytningar men Doktorn upplyste mej om att det var inget hinder f\u00f6r att f\u00e5 barn ... Men vad kan det vara f\u00f6r fel n\u00e4r jag inte blir befruktad. Efter varge samlag f\u00e5r jag s\u00e5dana flytningar kan det bero p\u00e5 att det flyter ut ur livmodern och att det aldrig blir n\u00e5got. Eller kan det bero p\u00e5 att man \u00e4r f\u00f6r tr\u00e5ng s\u00e5 att den inte kommer in som den skall. Eller kan det vara n\u00e5got annat fel. Har regleringen varje m\u00e5nad, fast den \u00e4r mycket h\u00e4ftig och sm\u00e4rtande.28\nTidskrift f\u00f6r genusvetenskap nr 3 2010 41\nJag har m\u00e5nga g\u00e5nger trott att det lyckats men s\u00e5 har regleringen kommit igen. Har det n\u00e5gon betydelse att jag sitter och syr och \u00e4r j\u00e4mt i r\u00f6relse med benen. Skall man vara i stillhet n\u00e4r det \u00e4r tid med regleringen. Min man \u00e4r ocks\u00e5 frisk och stark och vill s\u00e5 innerligt g\u00e4rna att det skall lyckas mej.29\nJag var s\u00e5 dum i b\u00f6rjan, jag v\u00e5gade inte sl\u00e4ppa dit min man ricktigt som det skulle vara, f\u00f6r jag ville inte f\u00e5 n\u00e5got barn f\u00f6rr\u00e4n vi fick det b\u00e4ttre ekonomiskt st\u00e4llt, men nu l\u00e4ngtar jag efter barn, s\u00e5 jag har blivit nerv\u00f6s, f\u00f6r det \u00e4r s\u00e5 ensamt i ett hem utan barn.30\nJag har n\u00e4mligen sk\u00e4l att f\u00f6rmoda att v\u00e5rt barnl\u00f6sa \u00e4ktenskap beror p\u00e5 mig emedan s\u00e4desv\u00e4tskan rinner ut igen omedelbart efter samlaget och detta \u00e4r v\u00e4l inte riktigt?31\nAv ovanst\u00e5ende brevutdrag framg\u00e5r att kvinnor, n\u00e4r de inte kunde identifiera n\u00e5gon uppenbar orsak till att de inte blev gravida, rannsakade sitt beteende och analyserade b\u00e5de sin menstruationscykel och sin sjukdomshistoria till dess att de hade ett antal m\u00f6jliga f\u00f6rklaringar. Den minoritet manliga korrespondenter som skrev till RFSU \u00e4gnade sig inte alls \u00e5t denna form av sj\u00e4lvrannsakan. Tv\u00e4rtom hade m\u00e4n som tog p\u00e5 sig ansvaret f\u00f6r makarnas barnl\u00f6shet vanligen mycket goda sk\u00e4l till detta: det kunde handla om genomg\u00e5ngen k\u00f6nssjukdom, att minst en testikel saknades, testikelinflammation till f\u00f6ljd av p\u00e5ssjuka, pungbr\u00e5ck, ljumskbr\u00e5ck eller potensproblem. Med undantag f\u00f6r ljumskbr\u00e5ck \u00e4r detta orsaker till manlig infertilitet som bekr\u00e4ftas av modern andrologi.32\nVad detta tyder p\u00e5 \u00e4r att kvinnor var betydligt mer ben\u00e4gna att ta p\u00e5 sig ansvaret f\u00f6r makarnas situation \u00e4n vad m\u00e4n var. B\u00e5de m\u00e4n och kvinnor verkar ha utg\u00e5tt ifr\u00e5n att s\u00e5 l\u00e4nge det inte fanns n\u00e5gra uppenbara sk\u00e4l att misst\u00e4nka motsatsen var kvinnan den felande l\u00e4nken i makarnas reproduktiva anstr\u00e4ngningar. S\u00e5 utbredd verkar denna f\u00f6rest\u00e4llning ha varit att RFSU tvingades inleda i stort sett varje svarsbrev med information om att det lika g\u00e4rna kunde vara hos mannen som felet satt: \u201dDet \u00e4r inte alltid kvinnan som \u00e4r orsak till att ett \u00e4ktenskap f\u00f6rblir barnl\u00f6st, som man ofta tror. I en tredjedel av fallen ligger felet hos mannen.\u201d33 Man uppmanade d\u00e4refter mannen att s\u00f6ka l\u00e4kare f\u00f6rst, f\u00f6re kvinnan, eftersom en unders\u00f6kning av kvinnan var betydligt mer komplicerad \u00e4n en unders\u00f6kning av mannens sperma.\n\u00c4ven f\u00f6rfattare av medicinvetenskapliga artiklar fr\u00e5n perioden fann det ofta p\u00e5kallat att s\u00e4rskilt betona det faktum att infertilitet kunde f\u00f6religga hos mannen likav\u00e4l som hos kvinnan, vilket indikerar att detta var f\u00f6rh\u00e5llandevis ny kunskap \u00e4ven f\u00f6r den medicinska expertisen. S\u00e5 skriver till exempel l\u00e4karen Eric Nordlander i Jordemodern:\n42 Tidskrift f\u00f6r genusvetenskap nr 3 2010\nAlltsedan \u00e4ldsta tider har kvinnan n\u00e4stan alltid ansetts b\u00e4ra skulden till ett sterilt \u00e4ktenskap. Senare tiders unders\u00f6kningar ha emellertid utvisat, att i omkring 1/3 av fallen orsaken till barnl\u00f6sheten \u00e4r tillfinnandes hos den manliga kontrahenten. H\u00e4rtill kommer, att steriliteten hos en kvinna ofta \u00e4r betingad av infektion fr\u00e5n mannen, speciellt gonorrh\u00e9; man har uppskattat kvinnans p\u00e5 detta s\u00e4tt f\u00f6rv\u00e4rvade sterilitet till att utg\u00f6ra cirka 1/3 av samtliga sterilitetsfall. S\u00e5lunda skulle prim\u00e4r sterilitet hos kvinnan f\u00f6refinnas i den \u00e5terst\u00e5ende 1/3 av fallen.34\nDen tidigare presenterade Axel Westman var \u00f6verens med Nordlander om proportionerna, medan doktor Sam Clason menade att andelen sterila m\u00e4n antagligen var mindre \u00e4n en tredjedel eftersom sterilitet hos m\u00e4n i \u201ddet alldeles \u00f6verv\u00e4gande antalet fall\u201d berodde p\u00e5 sv\u00e5rartad gonorr\u00e9, och antalet gonorr\u00e9fall hade minskat dramatiskt sedan den aktuella statistiken sammanst\u00e4lldes.35 Men det viktiga, alldeles oavsett hur man uppskattade de exakta proportionerna, \u00e4r att det fanns en bred enighet bland l\u00e4kare kring slutsatsen att \u00e4ven m\u00e4n kunde vara infertila; dessutom att detta var f\u00f6rh\u00e5llandevis ny kunskap, som inte p\u00e5 n\u00e5got s\u00e4tt var etablerad bland folk i gemen.\nMen trots att RFSU var tydliga med att det kunde vara mannen likav\u00e4l som kvinnan som var infertil, valde man att relativt ensidigt f\u00f6rl\u00e4gga ansvaret f\u00f6r att l\u00f6sa makarnas reproduktiva problem p\u00e5 kvinnan. I varje brev rekommenderades att mannens sperma skulle blir unders\u00f6kt f\u00f6rst eftersom detta var en okomplicerad utredning, i synnerhet i j\u00e4mf\u00f6relse med den rad av unders\u00f6kningar som kvinnan ofta tvingades genomg\u00e5. Emellertid s\u00e5g man det inte som n\u00f6dv\u00e4ndigt att mannen sj\u00e4lv gick till l\u00e4karen, utan ist\u00e4llet rekommenderades att kvinnan tog med sig ett spermaprov till l\u00e4karen:\nF\u00f6r mannens vidkommande \u00e4r en s\u00e5dan unders\u00f6kning h\u00f6gst enkel. Han beh\u00f6ver icke ens en g\u00e5ng g\u00e5 med till l\u00e4karen, utan Ni kan sj\u00e4lv ta med ett prov p\u00e5 hans s\u00e4desv\u00e4tska till l\u00e4karen.36\nVidare kan det h\u00e4nda att felet ligger hos Er man, och d\u00e4rf\u00f6r b\u00f6r Ni l\u00e5ta unders\u00f6ka hans s\u00e4desv\u00e4tska, vilket kan ske p\u00e5 s\u00e5 s\u00e4tt att Ni tar med ett prov p\u00e5 densamma d\u00e5 Ni sj\u00e4lv g\u00e5r till l\u00e4karen.37\nDet \u00e4r m\u00f6jligt att ansvaret f\u00f6r att mannens sperma blev unders\u00f6kt lades p\u00e5 kvinnan eftersom man av tidigare erfarenhet visste att det var sv\u00e5rt att f\u00f6rm\u00e5 m\u00e4n att g\u00e5 till l\u00e4kare i detta syfte. Den tidigare n\u00e4mnde l\u00e4karen C.D. Josephson beklagade sig \u00e5r 1912 \u00f6ver att m\u00e4n s\u00e5 s\u00e4llan ville l\u00e5ta sig unders\u00f6kas\nTidskrift f\u00f6r genusvetenskap nr 3 2010 43\noch han uppgav samtidigt tv\u00e5 alternativa f\u00f6rklaringar till detta: att kvinnan inte informerade mannen om att han borde infinna sig hos l\u00e4karen, eller att mannen kopplade samman befruktningsduglighet med potens och d\u00e4rf\u00f6r ans\u00e5g sig kunna vara s\u00e4ker p\u00e5 sin egen reproduktiva f\u00f6rm\u00e5ga. \u201d[D]et \u00e4r en icke ovanlig \u00e5sikt hos allm\u00e4nheten, att en man som \u00e4ger potentia coeundi ocks\u00e5 \u00e4ger potentia generandi\u201d, som Josephson uttryckte det.38 En liknande analys g\u00f6rs \u00e5r 1947 av gynekologen Yngve Plym Forshell. Enligt honom fanns en hel del m\u00e4n som blankt v\u00e4grade att bli unders\u00f6kta, f\u00f6r att de hade \u201dd\u00e5ligt samvete och [inte ville] st\u00e5 risken att f\u00e5 en f\u00f6rtigen neisser avsl\u00f6jad\u201d eller f\u00f6r att de \u201dfinner sig djupt s\u00e5rad[e] i sin maskulina sexualf\u00e5f\u00e4nga och tar det som en personlig f\u00f6rol\u00e4mpning, att deras avlelsef\u00f6rm\u00e5ga \u00f6verhuvud kan ifr\u00e5gas\u00e4ttas\u201d.39 En s\u00e5dan stark \u00f6vertygelse om den egna befruktningsf\u00f6rm\u00e5gan d\u00f6ljer naturligtvis ocks\u00e5 ett implicit hot: om manlig befruktningsf\u00f6rm\u00e5ga konnoterar potens, virilitet och manlighet kommer en fastst\u00e4lld infertilitet att konnotera impotens, vekhet och omanlighet. M\u00e4ns ovilja att l\u00e5ta sig unders\u00f6kas beh\u00f6ver s\u00e5ledes inte alls h\u00e4nga samman med en positiv \u00f6vertygelse om den egna fertiliteten, utan kan lika g\u00e4rna bero p\u00e5 r\u00e4dsla f\u00f6r att bli st\u00e4mplad som omanlig och svag.\nDen amerikanska historikern Elaine Tyler May st\u00f6djer en s\u00e5dan tolkning. I sin forskning om ofrivillig barnl\u00f6shet i efterkrigstid kommer May fram till att kopplingen mellan potens och befruktningsf\u00f6rm\u00e5ga fortfor att vara s\u00e5 stark att\nm\u00e4n kunde bli b\u00e5de deprimerade och arga i och med att \u201dthe whole issue\u201d ifr\u00e5gasattes.40 Inom en s\u00e5dan tolkningsram kan ocks\u00e5 f\u00f6ljande brev, skrivet av en 31-\u00e5rig man i beredskapstj\u00e4nst, f\u00f6rst\u00e5s:\nKan det t\u00e4nkas att den uteblivna grossessen har n\u00e5got samband med milit\u00e4rtj\u00e4nstg\u00f6ringen. Vi har de flesta av oss gjort den erfarenheten att f\u00f6rm\u00e5gan till samlag minskat och k\u00f6nsdriften betydligt blivit nedsatt sen vi blivit inkallade. Vi tror denna minskade k\u00f6nsdrift kommer av att det blandas n\u00e5got k\u00f6nsdriftneds\u00e4ttande medel i v\u00e5r f\u00f6da. \u00c4r detta antagande r\u00e4tt, och i s\u00e5 fall f\u00f6rsvarligt?41\nDen sviktande viljan och f\u00f6rm\u00e5gan till sex tolkas h\u00e4r som ett resultat av milit\u00e4ra konspirationer. D\u00e4rigenom f\u00f6rklaras problemen av faktorer som \u00e4r oberoende av mannen, som slipper konfronteras med anklagelser om omanlighet och svaghet och ist\u00e4llet kan lyfta fram sin egen betydelse som soldat: s\u00e5 viktig f\u00f6r nationen att inga sexuella impulser till\u00e5ts distrahera honom. Brevet \u00e4r ett utm\u00e4rkt exempel p\u00e5 hur viktigt det var att undvika ett ifr\u00e5gas\u00e4ttande av m\u00e4ns manlighet och sexuella f\u00f6rm\u00e5ga, samt vilket rationaliserande krumbuktande som tillgreps i detta syfte.\nMay menar att detta ifr\u00e5gas\u00e4ttande var s\u00e5 k\u00e4nsligt att \u00e4ven kvinnor valde att negligera manlig infertilitet. Genom att hellre skuldbel\u00e4gga sig sj\u00e4lva \u00e4n ifr\u00e5gas\u00e4tta mannens duglighet, valde dessa kvinnor att skydda partnern fr\u00e5n b\u00e5de f\u00f6r\u00f6dmjukande\n44 Tidskrift f\u00f6r genusvetenskap nr 3 2010\nunders\u00f6kningar och skammen att f\u00e5 sin eventuella infertilitet bekr\u00e4ftad.42 Kanske bidrog en s\u00e5dan beskyddande inst\u00e4llning till att denna kvinna direkt befriade sin make fr\u00e5n ansvar och d\u00e4rmed st\u00f6dde hans \u00f6nskan om att inte bli unders\u00f6kt:\nmin man vill ej g\u00e5 och bli unders\u00f6kt, och nu \u00e4r det f\u00f6r \u00f6vrigt ganska ol\u00e4gligt, ty han \u00e4r inkallad i milit\u00e4rtj\u00e4nst [\u2026] Men det \u00e4r ej troligt att det \u00e4r p\u00e5 honom felet beror [---] Jag har blivit unders\u00f6kt tv\u00e5 g\u00e5nger, men \u00e4r nu villig att genomg\u00e5 en r\u00f6ntgenfotografering, men vad kostar en s\u00e5dan?43\nDenna kvinna ifr\u00e5gasatte vare sig mannens fertilitet eller hans v\u00e4gran att sj\u00e4lv l\u00e5ta sig unders\u00f6kas, trots att hon sj\u00e4lv hade blivit unders\u00f6kt av l\u00e4kare tv\u00e5 g\u00e5nger och nu f\u00f6rklarade att hon ville genomg\u00e5 en tredje unders\u00f6kning. Uppenbarligen var kvinnor generellt mer ben\u00e4gna att underkasta sig b\u00e5de unders\u00f6kningar och operationer \u00e4n vad m\u00e4n var.44 Att det var b\u00e5de okomplicerat och helt sm\u00e4rtfritt att unders\u00f6ka sperma, medan kvinnor tvingades genomg\u00e5 b\u00e5de skrapning, r\u00f6ntgen (som inkluderade att v\u00e4tska sprutades in i livmodern) och kirurgiska ingrepp, f\u00f6refaller inte ha spelat n\u00e5gon roll; kvinnor st\u00e4llde beredvilligt sina kroppar till l\u00e4kark\u00e5rens f\u00f6rfogande om det kunde bidra till att de kom n\u00e4rmare det \u00e5tr\u00e5v\u00e4rda moderskapet. I stor utstr\u00e4ckning b\u00f6r denna villighet kunna f\u00f6rklaras av att det var kvinnor som bar det sociala ansvaret f\u00f6r parets barnl\u00f6shet, \u00e4ven om det var fr\u00e5n mannens kropp som problemen h\u00e4rstammade; det var kvinnor som utsattes f\u00f6r\nsocialt tryck n\u00e4r den f\u00f6rv\u00e4ntade graviditeten uteblev. I st\u00f6rre utstr\u00e4ckning b\u00f6r ocks\u00e5 kvinnor ha upplevt infertilitet, oberoende av vems \u201dskulden\u201d var, som identitetsf\u00f6rlust och som n\u00e5got som br\u00f6t s\u00f6nder hennes f\u00f6rv\u00e4ntningar p\u00e5 livet.\nFr\u00e5gan \u00e4r vilken betydelse det fick att RFSU upplyste korrespondenterna om att den infertila parten inte n\u00f6dv\u00e4ndigtvis beh\u00f6vde vara kvinnan, n\u00e4r man samtidigt b\u00e5de underbl\u00e5ste f\u00f6rest\u00e4llningen att sexuellt ointresse kunde f\u00f6rsv\u00e5ra befruktningen och valde att f\u00f6rl\u00e4gga hela ansvaret f\u00f6r att fertilitetsutredningen gick fram\u00e5t p\u00e5 kvinnan? Det f\u00f6refaller rimligt att anta att ett antal kvinnor, av h\u00e4nsyn till mannens sexuella sj\u00e4lvk\u00e4nsla, avstod fr\u00e5n att meddela honom att han borde l\u00e5ta unders\u00f6ka sin sperma. Dessutom \u00e4r det v\u00e4rt att fr\u00e5ga sig hur m\u00e5nga kvinnor som \u00f6verhuvudtaget var beredda att, f\u00f6r det f\u00f6rsta, tala om en s\u00e5dan sak som sperma med sin man och, f\u00f6r det andra, b\u00e4ra med sig och \u00f6verl\u00e4mna\nett spermaprov till ortens, vanligen manlige, l\u00e4kare? I svarsbrev fr\u00e5n RFSU informerades kvinnorna om hur spermaprovet skulle erh\u00e5llas: genom ett vanligt samlag, men med kondom. Kondomen skulle sedan \u00f6verl\u00e4mnas till l\u00e4kare \u201ds\u00e5 fort som m\u00f6jligt, helst inom tv\u00e5 timmar\u201d. Det beh\u00f6vs inte"
        },
        {
            "heading": "Kvinnor st\u00e4llde beredvilligt",
            "text": "sina kroppar till l\u00e4kark\u00e5rens\nf\u00f6rfogande om det kunde bidra\ntill att de kom n\u00e4rmare det\n\u00e5tr\u00e5v\u00e4rda moderskapet.\nTidskrift f\u00f6r genusvetenskap nr 3 2010 45\ns\u00e4rskilt mycket inlevelsef\u00f6rm\u00e5ga f\u00f6r att inse att denna procedur m\u00e5ste ha upplevts som ogenomf\u00f6rbar av m\u00e5nga kvinnor, i synnerhet p\u00e5 mindre orter d\u00e4r m\u00f6jligheterna till anonymitet var begr\u00e4nsade. B\u00e5de att presentera f\u00f6rfarandet f\u00f6r sin man och att \u00f6verr\u00e4cka ett spermaprov till en manlig l\u00e4kare (samtidigt som man implicit meddelade att man hade haft sex relativt nyligen) var handlingar som br\u00f6t kraftigt mot etablerade genusnormer under perioden.45\nBarnl\u00f6shet som avsaknad Det fanns naturligtvis ytterligare en orsak till att kvinnor var mer ben\u00e4gna \u00e4n m\u00e4n att underkasta sig l\u00e4karunders\u00f6kningar, n\u00e4mligen den drivkraft som kommer av att tillh\u00f6ra det k\u00f6n vars hela identitet pr\u00e4glades av moderskap och f\u00f6rv\u00e4ntningar knutna till moderskap. 1900-talets f\u00f6rsta h\u00e4lft karakteriserades av ett v\u00e4xande fokus p\u00e5 relationen mellan mor och barn. Moderskapet var kvinnans viktigaste uppgift, b\u00e5de i familjen och f\u00f6r samh\u00e4llet i stort, och ett omfattande intresse riktades mot de s\u00e4tt p\u00e5 vilka kvinnor ut\u00f6vade sitt moderskap. Id\u00e9historikern Inga Sanner har beskrivit hur det i Sveriges Socialdemokratiska kvinnof\u00f6rbunds tidskrift Morgonbris \u00e4nda fr\u00e5n starten 1905 fanns en moderskult \u201dav s\u00e4llan sk\u00e5dat slag\u201d. S\u00e4rskilt tidskriftens bildspr\u00e5k f\u00f6rmedlade tydligt att moderskap var alla kvinnors fr\u00e4msta kall. Bilder p\u00e5 mammor med barn var det i s\u00e4rklass vanligaste motivet; n\u00e5gra m\u00e4n f\u00f6rekom \u00f6verhuvudtaget inte utan fokus l\u00e5g helt och h\u00e5llet p\u00e5 relationen mellan mor och barn.46\nUnder 1930-talet och i befolkningskrisens k\u00f6lvatten fick konstruktionen av\nkvinnan som i f\u00f6rsta hand mor ytterligare kraft. Barnl\u00f6sa familjer, eller familjer med bara ett eller tv\u00e5 barn, utm\u00e5lades som olyckliga av statligt tillsatta utredare. Kvinnor som frivilligt valde bort moderskapet f\u00f6rd\u00f6mdes och omtalades i f\u00f6rsjukligande ordalag. Olika bidragsformer instiftades i syfte att stimulera barnaf\u00f6dandet och h\u00f6ja moderskapets lockelse.47 \u201dDet talas och skrivs s\u00e5 mycket om att man ska ha barn, och min make och jag \u00f6nska oss inget h\u00f6gre\u201d, som en kvinna, lite bittert, konstaterade.48\nDet s\u00e4tt p\u00e5 vilket ofrivilligt barnl\u00f6sa kvinnor rannsakade sig sj\u00e4lva f\u00f6r att hitta f\u00f6rklaringen till sin situation illustrerar hur dessa kvinnor k\u00e4mpade f\u00f6r att finna sig tillr\u00e4tta i ett samh\u00e4lle som s\u00e5 undantagsl\u00f6st sammankopplade den normativa kvinnligheten med moderskap och familjeliv. Ett flertal kvinnor (9) skriver i sina brev att de \u00e4r \u201dmycket barnk\u00e4ra\u201d, som f\u00f6r att garantera sig mot anklagelsen att inte vara tillr\u00e4ckligt f\u00f6rtjusta i barn och d\u00e4rmed sj\u00e4lvf\u00f6rv\u00e5llat barnl\u00f6sa. May beskriver hur amerikanska l\u00e4kare, influerade av psykoanalytisk teoribildning, anklagade ofrivilligt barnl\u00f6sa kvinnor f\u00f6r att omedvetet vilja undvika moderskapet, genom att f\u00f6rneka sin femininitet, och d\u00e4rmed sj\u00e4lva f\u00f6rhindra befruktning.49 Den typen av resonemang f\u00f6refaller inte ha f\u00e5tt f\u00e4ste bland l\u00e4kare i Sverige, \u00e5tminstone inte under den studerade perioden, men korrespondenternas upprepade f\u00f6rs\u00e4kringar om att de, sin barnl\u00f6sa status till trots, \u00e4r \u201dmycket barnk\u00e4ra\u201d antyder \u00e4nd\u00e5 att de hade behov av att bygga v\u00e4rn mot misstanken att de inte tyckte tillr\u00e4ckligt mycket om barn och\n46 Tidskrift f\u00f6r genusvetenskap nr 3 2010\nd\u00e4rf\u00f6r inte f\u00f6rtj\u00e4nade att bli f\u00f6r\u00e4ldrar. Genom att f\u00f6rs\u00e4kra att de var \u201dmycket barnk\u00e4ra\u201d f\u00f6rs\u00e4krade de ocks\u00e5 att de var normala, feminina kvinnor; att de h\u00f6rde till och var som alla andra. Andra kvinnor formulerade sig s\u00e5h\u00e4r:\nHar varit gift i sju \u00e5r och ej f\u00e5tt n\u00e5gra barn men n\u00e4rt en helig \u00f6nskan och l\u00e4ngtan efter egna barn, en l\u00e4ngtan som f\u00f6r varje \u00e5r bara blivit intensivare och som n\u00e4stan driver mig till f\u00f6rtvivlan och f\u00f6rst\u00f6r mina nerver bara d\u00e4rf\u00f6r att jag hyser ett litet hopp om att det kanske kunde finnas e[n] m\u00f6jlighet.50\nMin man och jag \u00e4r s\u00e5 v\u00e4ldigt barnk\u00e4ra, men det ser inte ut som vi skulle f\u00e5 n\u00e5gra barn [\u2026] Jag g\u00e5r och grubblar p\u00e5 detta s\u00e5 jag blir nerv\u00f6s.51\nJag \u00e4r 31 \u00e5r och har varit gift i 5 \u00e5r och \u00e4nnu ej blivit en liten lycklig moder. Jag l\u00e4ngtar s\u00e5 efter ett litet barn men nu undrar jag bara varf\u00f6r jag ej kan f\u00e5 n\u00e5got. [\u2026] min make och jag har alltid l\u00e4ngtat efter ett barn [\u2026] Jag beder eder att r\u00e5da mig i denna angel\u00e4genhet om det nu kostar s\u00e5 g\u00f6r det inget jag betalar vad det kostar bara jag blir hj\u00e4lpt.52\nMin man \u00e4r trettiosex \u00e5r och jag tjugo\u00e5tta. Vi gifte oss f\u00f6r tre \u00e5r sedan, o har ett litet rart hem, en liten stuga som min make sj\u00e4lv byggt fast p\u00e5 n\u00e5gon skuld f\u00f6rst\u00e5s. V\u00e5r stora sorg \u00e4r emellertid att vi inga barn har, vad och hur ska vi gj\u00f6ra f\u00f6r att f\u00e5. Vi tycker om barn b\u00e5da tv\u00e5 och \u00f6nskar oss en liten pojke.53\nDessa brev uttrycker sorg och l\u00e4ngtan, men ocks\u00e5 str\u00e4van efter normalitet. Genom att beskriva sin l\u00e4ngtan efter barn, sin k\u00e4rlek till barn, anstr\u00e4nger de sig f\u00f6r att ge en bild av sig sj\u00e4lva som goda m\u00f6drar \u2013 om de bara kunde f\u00e5 chansen \u2013 och d\u00e4rmed som fullgoda och \u201dnormala\u201d kvinnor. Ett stort antal kvinnor framh\u00e5ller visserligen sitt sexuella ointresse som en m\u00f6jlig f\u00f6rklaring till den uteblivna graviditeten, men det \u00e4r inte p\u00e5 detta omr\u00e5de som de upplever sig som avvikande. Ingen kvinna beskriver sig sj\u00e4lv som intresserad av sex, egentligen. D\u00e4remot beskriver m\u00e5nga sig som bra mammor, egentligen. Det \u00e4r det ouppfyllda moderskapet som g\u00f6r att de upplever sig som avvikande, annorlunda och felande.\nAlltsedan Simone de Beauvoir skrev Det andra k\u00f6net har den feministiska forskningen definierat kvinnor som \u201dandra\u201d i relation till m\u00e4n. Mannen definieras som norm och kvinnan som den andra, avvikande och underordnade. Den brittiska sociologen Gayle Letherby g\u00f6r en po\u00e4ng av att barnl\u00f6sa kvinnor, vare sig barnl\u00f6sheten \u00e4r frivillig eller ofrivillig, f\u00f6rh\u00e5ller sig till den normativa kvinnligheten p\u00e5 samma s\u00e4tt som kvinnor enligt traditionell feministisk analys\nTidskrift f\u00f6r genusvetenskap nr 3 2010 47\nf\u00f6rh\u00e5ller sig till den manliga normen.54 N\u00e4r det konstruerade moderskapet tolkas genom infertilitetens lins framtr\u00e4der den normativa kvinnligheten (som definitionsm\u00e4ssigt omfattar moderskap) som n\u00e5got som skapar skillnad mellan kvinnor. Barnl\u00f6sa kvinnor konstrueras som avvikande i relation till kvinnor med barn; de blir \u201dandra\u201d och omtalas i termer som framh\u00e5ller deras avvikelse. S\u00e5ledes \u00e4r dessa kvinnor \u201dbarnl\u00f6sa\u201d, \u201dinfertila\u201d och \u201dofruktsamma\u201d \u2013 egenskaper som \u00e4r uttryckligt negativa i det att de beskriver avsaknad eller of\u00f6rm\u00e5ga.55 S\u00e5 beskriver de kvinnliga korrespondenterna sig sj\u00e4lva som felande: de beskriver tillst\u00e5nd och erfarenheter som inte alls \u00e4r ovanliga (som oregelbundna menstruationer och sexuellt ointresse56), men placerar dem i en tolkningsram d\u00e4r de sj\u00e4lva blir avvikande, inte bara som barnl\u00f6sa kvinnor i en tid som hyllar moderskap utan \u00e4ven som innehavare av bristf\u00e4lliga, felande kroppar. I breven beskriver de sina kroppar som skadade och avvikande:\nDen v\u00e4nstra \u00e4ggledaren visade sig vara tr\u00e5ng57\nvid unders\u00f6kningen framkom att livmodern i mitt organ var litet58\nOm det kan bero p\u00e5 n\u00e5got fel i livmoderns slemhinna eftersom fostret ej kan f\u00e5 f\u00e4ste d\u00e4r.59\nJag opererades f\u00f6r blindtarmsinlammation n\u00e4r jag var sju \u00e5r det var ganska sv\u00e5rartad varbildning. L\u00e4karen jag talade med f\u00f6r tv\u00e5 \u00e5r sedan sade att varet om\u00f6jligtvis kunnat t\u00e4ppt till \u00e4ggledarna, men det tycker jag l\u00e5ter ganska otroligt.60\nFast docktorn sa att allt var bra \u00e4r det en sak som inte \u00e4r lika som f\u00f6re missfallet vilket jag ocks\u00e5 talade om f\u00f6r honom, men han sa att det betydde ingenting. Det \u00e4r detta som jag har s\u00e5 sv\u00e5rt att tro.61\nmitt underliv var ovanligt kort62\n\u00c4nda sedan min ungdom ha regleringarna varit oregelbundna o onormalt starka, r\u00e4cka i regel 8-9 dagar, ibland 10 dagar. F\u00f6r 2 \u00e5r sedan bes\u00f6kte jag en doktor Paykull i Stockholm. Det fanns inget fel, men en skrapning skulle kanske vara bra. Jag genomgick detta p\u00e5 lasarettet i \u00d6rnsk\u00f6ldsvik, utan resultat. L\u00e4karen d\u00e4r sade ocks\u00e5 att ingenting hindrade att jag fick barn. Sedan vid ett tillf\u00e4lle d\u00e5 regleringen varit borta i 3 m\u00e5n. bes\u00f6kte jag provinsiall\u00e4k. Hans utl\u00e5tande var att allt var normalt. I sommar var regleringen borta i 4 m\u00e5n. Jag\n48 Tidskrift f\u00f6r genusvetenskap nr 3 2010\nbes\u00f6kte d\u00e5 en annan l\u00e4kare. Han sade detsamma, ingenting onormalt. Ingen hormonbrist f\u00f6refanns heller63\nhar ocks\u00e5 ofta bl\u00e5skatarr nog m\u00e5ste det v\u00e4l finnas n\u00e5gon behandling eller medicin som hj\u00e4lper mot detta onda s\u00e5 jag kan f\u00e5 barn64\nskulle det kunna bero p\u00e5 att livmodern \u00e4r vriden s\u00e5 att det ej kommer dit opp.65\nEtt \u00e5terkommande inslag i ovanst\u00e5ende brevutdrag \u00e4r att kvinnorna misstror l\u00e4kare som s\u00e4ger att de \u00e4r friska. De bes\u00f6ker l\u00e4kare upprepade g\u00e5nger och ifr\u00e5gas\u00e4tter l\u00e4karnas utl\u00e5tande n\u00e4r de s\u00e4ger att det inte f\u00f6religger n\u00e5gra hinder f\u00f6r befruktning. Samma tendens att ifr\u00e5gas\u00e4tta l\u00e4kares omd\u00f6me finns inte n\u00e4r det g\u00e4ller mer negativa prognoser.\nKvinnors ben\u00e4genhet att ta p\u00e5 sig ansvaret f\u00f6r makarnas gemensamma barnl\u00f6shet, underkasta sig upprepade l\u00e4karunders\u00f6kningar, underk\u00e4nna positiva l\u00e4karutl\u00e5tanden om den egna kroppens duglighet, liksom tendensen att skyla \u00f6ver m\u00e4ns eventuella tillkortakommanden, visar sammantaget p\u00e5 en sj\u00e4lvbild hos dessa kvinnor s\u00e5som felande och avvikande. De identifierar en l\u00e5ng rad brister hos sig sj\u00e4lva som de implicit utg\u00e5r fr\u00e5n att andra kvinnor, som har barn, inte lider av. Den normativa kvinnligheten blir h\u00e4r till n\u00e5got som skapar skillnad mellan kvinnor, eftersom den definitionsm\u00e4ssigt omfattar moderskap, och d\u00e4rmed utesluter de kvinnor som inte blir m\u00f6drar. I ett samh\u00e4lle som ser moderskap som kvinnlighetens fr\u00e4msta manifestation kommer kvinnor, som misslyckas med att prestera moderskap, att se p\u00e5 sig sj\u00e4lva som avvikande i relation till den normativa kvinnligheten. De blir inte bara icke-m\u00f6drar utan ocks\u00e5, i n\u00e5gon utstr\u00e4ckning, icke-kvinnor, med felande och \u201dokvinnliga\u201d kroppar. Att de skuldbel\u00e4gger sig sj\u00e4lva och beredvilligt underst\u00e4ller sin kropp l\u00e4kares granskning och ingrepp m\u00e5ste ses som en konsekvens av ett samh\u00e4lle som i varje representation av god kvinnlighet inkluderar det goda moderskapet.\nTidskrift f\u00f6r genusvetenskap nr 3 2010 49\nnoter 1 K-G Nygren: \u201dInfertilitet\u201d, Svensk kvin-\nnosjukv\u00e5rd under ett sekel, Bo Lindberg (red.),. Almqvist och Wiksell 2004, s.188.\n2 Jfr. Margarete J. Sandelowski: \u201cFailures of\nVolition: Female Agency and Infertility in Historical Perspective\u201d, Signs 1990:3, s. 476. 3 En s\u00f6kning i Libris p\u00e5 s\u00f6kordet \u201dbarnl\u00f6s-\nhet\u201d ger 275 tr\u00e4ffar, \u201dofrivillig barnl\u00f6shet\u201d ger 40 tr\u00e4ffar och \u201dinfertilitet\u201d ger 67 tr\u00e4ffar. S\u00f6kningen genomf\u00f6rdes 2010-05-27.\n4 En s\u00f6kning i Libris p\u00e5 s\u00f6korden \u201dbarnl\u00f6s-\nhet\u201d och \u201dhistoria\u201d ger tio tr\u00e4ffar (varav tv\u00e5 svenska titlar), \u201dofrivillig barnl\u00f6shet\u201d och \u201dhistoria\u201d ger noll tr\u00e4ffar och \u201dinfertilitet OCH historia\u201d ger tre tr\u00e4ffar (varav en svensk titel). S\u00f6kningen genomf\u00f6rdes 2010-05-27.\n5 Adrienne Rich: \u201dMotherhood: The Con-\ntemporary Emergency and the Quantum Leap\u201d, On Lies, Secrets and Silences: Selected Prose 1966-1978, Adrienne Rich (red.), Virago 1978, s. 261.\n6 Se t.ex. Gay Becker: \u201dMetaphors in Dis-\nrupted Lives. Infertility and Cultural Constructions of Continuity\u201d, Medical Anthropology Quarterly 1994:4, s. 390. Arthur L. Greil, Thomas A. Leitko och Karen L. Porter: \u201dInfertility: His and Hers\u201d, Gender and Society 1988:2, s. 179-184, 191f.\n7 Maria Stanfors: Mellan arbete och familj.\nEtt dilemma f\u00f6r kvinnor i 1900-talets Sverige, SNS f\u00f6rlag 2007, s.84f. 8 En stor majoritet av breven \u00e4r skrivna un-\nder \u00e5r 1941. F\u00f6rdelningen p\u00e5 \u00e5r ser ut s\u00e5 h\u00e4r: 1934 (1st), 1936 (1st), 1937 (10st), 1938 (19st), 1941 (73st), 1943 (19st).\n9 B\u00e5de RFSU som organisation och de\npersoner som v\u00e4nde sig till r\u00e5dfr\u00e5gningsbyr\u00e5n finns n\u00e4rmare beskrivna i min avhandling: Sofia Kling: Vi v\u00e5ga ej helt leva. Barnbegr\u00e4nsning, sexualitet och genus under den svenska fertilitetstransitionen, Demografiska databasen 2007, s.136-140.\n10 Thomas Laqueur: Om k\u00f6nens uppkomst.\nHur kroppen blev kvinnlig och manlig, Symposion 1999, t.ex. s. 59-68, 85 ff., 119- 123. Margaret Marsh och Wanda Ronner:\nThe Empty Cradle. Infertility in America from Colonial Times to the Present, The John Hopkins University Press 1996, s.14 f.\n11 Kling 2007, kap. 4. 12 Laqueur 1999, s.174, 186ff. Pia Laskar: Ett\nbidrag till heterosexualitetens historia. K\u00f6n, sexualitet och njutningsnormer i sexhandb\u00f6cker 1800-1920, Modernista 2005, s.172-177, 180-185. Claes Ekenstam: Kroppens id\u00e9historia. Disciplinering och karakt\u00e4rsdaning i Sverige 1700-1950. Gidlunds bokf\u00f6rlag 1993, s. 231.\n13 C.D. Josephson: \u201dBidrag till l\u00e4ran om steri-\nliteten hos kvinnan\u201d, Hygiea 1912:2, s. 1226.\n14 Arbetarr\u00f6relsens Arkiv och Bibliotek,\nRiksf\u00f6rbundet f\u00f6r sexuell upplysning, R\u00e5dgivningskorrespondens, volym E2:15. 15 R\u00e5dgivningskorrespondens, volym E2:15. 16 R\u00e5dgivningskorrespondens, volym E2:6. 17 R\u00e5dgivningskorrespondens, volym E2:6. 18 T.ex. Hedvig Ekerwald: Varje mor \u00e4r en\ndotter. Om kvinnors ungdomstid p\u00e5 1900- talet, Symposion 2002, s.190-196. 19 Samtliga citat: RFSU:s r\u00e5dgivningskorres-\npondens, volym E2:15.\n20 Lena Lennerhed: Sex i folkhemmet.\nRFSU:s tidiga historia, Gidlunds f\u00f6rlag 2002, s.148-153.\n21 RFSU:s r\u00e5dgivningskorrespondens, volym\nE2:15. \u00c4ven t.ex. Nils Nielsen, \u201dSexuallivets betydelse inom \u00e4ktenskapet\u201d, Sexualfr\u00e5gan. Organ f\u00f6r R.F.S.U 1937:3, s. 6.\n22 Eric Nordlander: \u201dOm barnl\u00f6shet\u201d, Jorde-\nmodern 1943:11, s. 326.\n23 Axel Westman: Barnl\u00f6s. En bok om steri-\nliteten och sterilitetsbek\u00e4mpandet, Wahlstr\u00f6m och Widstrands f\u00f6rlag 1940, s. 98f.\n24 SOU 1936:59, s. 164. 25 Kling 2007, s. 81-84. 26 Kling 2007, s. 84; Ekenstam 1993, s. 227-\n230, 279-281.\n27 Elaine Tyler May: Barren in the Promised\nLand. Childless Americans and the Pursuit of Happiness, Harvard University Press 1995, s.173.\n28 R\u00e5dgivningskorrespondens, volym E2:15. 29 R\u00e5dgivningskorrespondens, volym E2:6. 30 R\u00e5dgivningskorrespondens, volym E2:6. 31 R\u00e5dgivningskorrespondens, volym E2:15.\n50 Tidskrift f\u00f6r genusvetenskap nr 3 2010\n32 Se t.ex. Sahlgrenska universitetssjukhusets\nhemsida: www.sahlgrenska.se. S\u00f6k p\u00e5 \u201dandrologi\u201d.\n33 RFSU:s r\u00e5dgivningskorrespondens, volym\nE2:16.\n34 Nordlander 1943, s. 323. 35 Westman 1938, s. 159; Sam Clason: \u201dN\u00e5got\nom ofruktsamhet\u201d, Jordemodern 1937:7, s.180. Enligt dagens medicinvetenskapliga forskning kan infertilitet f\u00f6rklaras av faktorer hos kvinnan i en tredjedel av fallen, faktorer hos mannen i en tredjedel, medan den sista tredjedelen antingen kan f\u00f6rklaras av faktorer hos b\u00e5da parter eller f\u00f6rblir of\u00f6rklarad. Se Urban Waldenstr\u00f6m: \u201dInfertilitetsutredning\u201d ,Ofrivillig barnl\u00f6shet 1998, s.17.\n36 R\u00e5dgivningskorrespondens, volym E2:15. 37 R\u00e5dgivningskorrespondens, volym E2:15. 38 Josephson 1912, s.1202. (Potentia coeundi\nsyftar p\u00e5 f\u00f6rm\u00e5ga att genomf\u00f6ra ett penetrerande samlag och potentia generandi p\u00e5 f\u00f6rm\u00e5ga att koncipiera.) Fortfarande idag g\u00f6rs 1iknande kopplingar mellan m\u00e4ns sexuella f\u00f6rm\u00e5ga och deras befruktningsf\u00f6rm\u00e5ga, se Becker 1994, s.395.\n39 Yngve Plym Forshell: \u201cOm sterilitetsun-\nders\u00f6kningar\u201d, Om sjukdom och sjukv\u00e5rd. Studier till\u00e4gnade Malte Ljungdahl. Gleerups f\u00f6rlag 1947, s.392. Med termen \u201cneisser\u201d avses gonorr\u00e9.\n40 May 1995, s.160. 41 R\u00e5dgivningskorrespondens, volym E2:15. 42 May 1995, s.160f.; Jfr. Greil et.al. 1988,\ns.183f.\n43 RFSU:s r\u00e5dfr\u00e5gningsbyr\u00e5, volym E2:15. 44 Jfr. Greil et.al. 1988, s.178f. 45 Jfr Kling 2007, s.159, 165-172. 46 Inga Sanner: Den segrande eros. K\u00e4rleks-\nf\u00f6rest\u00e4llningar fr\u00e5n Emanuel Swedenborg till Poul jerre, Nya Doxa 2003, s. 81.\n47 Kling 2007, s. 50 f., 226 f. 48 R\u00e5dgivningskorrespondens, volym E2:15. 49 Elaine Tyler May: \u201dNonmothers as Bad\nMothers. Infertility and the \u2018Maternal Instinct\u2019\u201d, \u201cBad\u201d Mothers. The Politics of Blame in Twentieth-Century America, Molly Ladd-Taylor och Lauri Umansky (eds.), New York University Press 1998,\ns. 206. Jfr. Ireland 1993, s.13 och Margarete J. Sandelowski: \u201cFailures of Volition. Female Agency and Infertility in Historical Perspective\u201d, Signs 1993, s.491f.\n50 R\u00e5dgivningskorrespondens, volym E2:15. 51 R\u00e5dgivningskorrespondens, volym E2:21. 52 R\u00e5dgivningskorrespondens, volym E2:15. 53 R\u00e5dgivningskorrespondens, volym E2:15. 54 Letherby 2002, s. 285 f. 55 Miriam Ulrich och Ann Weatherall: \u201dMot-\nherhood and Infertility: Viewing Motherhood through the Lens of Infertility\u201d, Feminism and Psychology 2000:3, s. 324. Ireland 1993, s.131. 56 RFSU uppskattade att 60 procent av alla\nkvinnor var \u201cfrigida\u201d. Oavsett hur termen \u201dfrigid\u201d definieras indikerar en s\u00e5dan uppskattning att v\u00e4ldigt m\u00e5nga kvinnor av olika orsaker (som till exempel r\u00e4dsla f\u00f6r ov\u00e4lkommen graviditet) var of\u00f6rm\u00f6gna att uttrycka sexuell entusiasm. Se Kling 2007, s.147.\n57 R\u00e5dgivningskorrespondens, volym E2:15. 58 R\u00e5dgivningskorrespondens, volym E2:15. 59 R\u00e5dgivningskorrespondens, volym E2:15. 60 R\u00e5dgivningskorrespondens, volym E2:15. 61 R\u00e5dgivningskorrespondens, volym E2:15. 62 R\u00e5dgivningskorrespondens, volym E2:15. 63 R\u00e5dgivningskorrespondens, volym E2:15. 64 R\u00e5dgivningskorrespondens, volym E2:6. 65 R\u00e5dgivningskorrespondens, volym E2:6.\nNyckelord historia, infertilitet, ofrivillig barnl\u00f6shet,\ngenus, sexualitet, Sverige\nSofia Kling\nPr\u00e4stgatan 65a\n834 31 \u00d6stersund sofia@tjugofyra.net"
        }
    ],
    "title": "\u201cI have cherIshed a holy wIsh and longIng.\u201d",
    "year": 2010
}